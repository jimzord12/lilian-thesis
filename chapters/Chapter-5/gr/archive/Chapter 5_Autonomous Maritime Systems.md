# Κεφάλαιο 5: Αυτοματοποιημένα Ναυτιλιακά Συστήματα

## **5.1 Ναυτικά Αυτόνομα Επιφανειακά Πλοία (MASS)**

Με τον όρο Ναυτικά Αυτόνομα Επιφανειακά Πλοία (MASS), περιγράφονται τα σκάφη τα οποία δύνανται να πλοηγηθούν ή και να χειριστούν με κάποιον βαθμό αυτονομίας, ελαχιστοποιώντας ή ακόμα και καθιστώντας περιττή την ανθρώπινη παρέμβαση. Ο Διεθνής Οργανισμός Ναυσιπλοΐας (IMO), πλαισιώνει την αυτόνομη φύση των επιφανειακών πλοίων χωρίζοντάς τη σε τέσσερα διακριτά επίπεδα, σύμφωνα με την εμβέλεια της αυτοματοποίησης σε κάθε πλεούμενο. Ως φυσική συνέπεια, αποδεικνύεται πως στα επίπεδα αυτά ενσαρκώνεται η μετάβαση από τα παραδοσιακά επανδρωμένα πλοία στα πλήρως αυτόματα σκάφη, και δομείται η βασική ταξινομία τόσο για την ανάλυση σχεδιασμού όσο και για την ανάλυση κανονισμών (IMO, 2021).

Το πρώτο επίπεδο αφορά τις αυτοματοποιημένες διαδικασίες και την υποστήριξη λήψης έξυπνων αποφάσεων, με το πλήρωμα να παραμένει ενεργό στο πλοίο κατέχοντας τον πλήρη έλεγχο του. Δηλαδή, σε αυτό το επίπεδο η αυτοματοποίηση στέκεται αρωγός σε διαδικασίες ρουτίνας όπως ο είναι ο έλεγχος της μηχανής, με μέλη του πληρώματος να είναι πάντα παρόντα κατά την εκτέλεσή τους ώστε να παρέμβουν αν χρειαστεί. Το δεύτερο επίπεδο προσθέτει και την δυνατότητα απομακρυσμένου ελέγχου, με το πλήρωμα να εξακολουθεί να στελεχώνει το κατάστρωμα. Η διαχείριση των κύριων συστημάτων του πλοίου δύναται να γίνει από έναν απομακρυσμένο σταθμό, ενώ το πλήρωμα είναι έτοιμο να παρέμβει και να διαχειριστεί τα συστήματα τοπικά. Στο επίπεδο τρία, αφαιρείται η φυσική παρουσία του πληρώματος. Το πλοίο ελέγχεται απομακρυσμένα και όλες οι λειτουργίες του διεκπεραιώνονται από ένα Κέντρο Απομακρυσμένου Ελέγχου που βρίσκεται στη ξηρά. Τέλος, το επίπεδο τέσσερα προστάζει την ύπαρξη και λειτουργία ενός πλήρους αυτοματοποιημένου πλοίου το οποίο έχει την ικανότητα ανεξάρτητης λήψης αποφάσεων, μέσω συστημάτων ελέγχου και τεχνητής νοημοσύνης, με πλήρη απουσία της ανθρώπινης εποπτείας και παρέμβασης (ΙMO, 2021).

**Πίνακας 5.1:** Βαθμοί Αυτονομίας του IMO για Ναυτικά Αυτόνομα Επιφανειακά Πλοία (MASS)

| Επίπεδο       | Περιγραφή                                                        | Παρουσία/Έλεγχος Ναυτικών                                                                                                                     |
| :------------ | :--------------------------------------------------------------- | :-------------------------------------------------------------------------------------------------------------------------------------------- |
| **Επίπεδο 1** | Πλοίο με αυτοματοποιημένες διαδικασίες και υποστήριξη αποφάσεων. | Οι ναυτικοί βρίσκονται στο πλοίο για να χειρίζονται και να ελέγχουν τα συστήματα. Ορισμένες λειτουργίες ενδέχεται να είναι αυτοματοποιημένες. |
| **Επίπεδο 2** | Τηλεχειριζόμενο πλοίο με ναυτικούς στο πλοίο.                    | Το πλοίο ελέγχεται και λειτουργεί από άλλη τοποθεσία, αλλά οι ναυτικοί βρίσκονται στο πλοίο για να αναλάβουν τον έλεγχο αν χρειαστεί.         |
| **Επίπεδο 3** | Τηλεχειριζόμενο πλοίο χωρίς ναυτικούς στο πλοίο.                 | Το πλοίο ελέγχεται και λειτουργεί από άλλη τοποθεσία. Δεν υπάρχουν ναυτικοί στο πλοίο.                                                        |
| **Επίπεδο 4** | Πλήρως αυτόνομο πλοίο.                                           | Το λειτουργικό σύστημα του πλοίου είναι σε θέση να λαμβάνει αποφάσεις και να καθορίζει ενέργειες μόνο του.                                    |

Η δημιουργία των παραπάνω επιπέδων αντικατοπτρίζει την ασύλληπτη τεχνολογική πρόοδο των τελευταίων δεκαετιών, ενώ ταυτόχρονα επιτάσσει τη συγκρότηση ενός κανονιστικού και νομικού πλαισίου για την αυτόνομη πλοήγηση. Στα συμβατικά ναυτιλιακά συστήματα όπως είναι τα SOLAS (Σύμβαση Ασφάλειας Ζωής στη Θάλασσα: η θέσπιση ελάχιστων προτύπων ασφαλείας για την κατασκευή, τον εξοπλισμό και τη λειτουργία των πλοίων), STCW (Διεθνής Σύμβαση για Πρότυπα Εκπαίδευσης: θέσπιση διεθνών προτύπων για τις βασικές απαιτήσεις στην εκπαίδευση, την πιστοποίηση και τη φύλαξη για τους ναυτικούς) και COLREG (Διεθνείς Κανονισμοί για την Πρόληψη Συγκρούσεων στη Θάλασσα), έχουν διαπιστωθεί κενά που προέρχονται από την πεποίθηση πως πάντα θα υπάρχει ένα φυσικό πλήρωμα. Ως αποτέλεσμα, προκύπτουν βασικά θέματα σχετικά με ορισμούς όπως “πλήρωμα” ή “υπεύθυνος”, ειδικά στο τρίτο και το τέταρτο επίπεδο όπου δεν παρευρίσκονται ναυτικοί στο πλοίο. Καίριας σημασίας είναι επίσης ο καθορισμός των λειτουργικών προ απαιτήσεων στα κέντρα απομακρυσμένου ελέγχου, αναφορικά με τις επικοινωνίες, την κυβερνοασφάλεια, τους διαχειριστικούς ρόλους κ.α.

Με βάση τα παραπάνω, ο Διεθνής Οργανισμός Ναυσιπλοΐας έχει προτείνει έναν καθολικό MASS κώδικα για όλα τα τέσσερα επίπεδα, ως πανάκεια για την αποδοτική ασφάλεια και τις απαιτήσεις λειτουργικότητας και ασφάλειας. Η προσέγγιση αυτή επιτρέπει την ευέλικτη προσαρμογή του κώδικα ανάλογα με την τεχνολογική πρόοδο, ενώ επίσης διασφαλίζει την διαχρονική συμμόρφωση με τους κανονισμούς που ορίζει (Belabyad et al, 2025).

Η πρόσφατη στροφή προς την αυτοματοποίηση πρόκειται να αλλάξει ριζικά τον τρόπο με το οποίο αλληλεπιδρούν οι άνθρωποι με τα συστήματα των πλοίων. Μελέτες σε συστήματα πλοήγησης με μεγάλο βαθμό αυτοματοποίησης σε διάφορα είδη πλοίων, αποκαλύπτουν μια ασυμφωνία μεταξύ του πώς οι σχεδιαστές είχαν οραματιστεί τον ρόλο του ανθρώπινου παράγοντα και του πως οι πλοηγοί στην πραγματικότητα αντιμετωπίζουν τις ευθύνες τους, συχνά θεωρώντας την αυτοματοποίηση εφεδρική. Έντονη είναι η αντίδραση από τα πληρώματα τα μέλη των οποίων εκφράζουν ανησυχία για την παράδοση του ελέγχου από τα ανθρώπινα χέρια στα αυτόματα συστήματα, και φαίνεται να προτιμούν διεπαφές που είναι διαφανείς, προβλέψιμες και αξιόπιστες, και έτσι αμελητέα δε μπορεί να θεωρηθεί η επίδραση του ανθρώπινου παράγοντα στη σχεδίαση MASS, με τους απομακρυσμένους χειριστές να είναι σε θέση να κατανοούν τις προθέσεις, τον συλλογισμό και την αβεβαιότητα σε κρίσιμα σενάρια του αυτόνομου συστήματος (Veitch et al, 2025).

Η ανάγκη αυτή υπογραμμίζεται στις πρόσφατες ακαδημαϊκές μελέτες, που αναφέρουν πως είναι απαραίτητη η εξηγήσιμη Τεχνητή Νοημοσύνη (XAI), με διεπαφές που διέπονται από διαφάνεια και εκθέτουν τη λογική που χρησιμοποίησαν κατά τη λήψη μιας απόφασης και τη συμμόρφωσή τους με τα κανονιστικά πλαίσια όπως το COLREG, ώστε να καλλιεργηθεί μια σχέση εμπιστοσύνης μεταξύ συστήματος και χρήστη που βασίζεται στην πλήρη επίγνωση της εκάστοτε κατάστασης. Κάτι τέτοιο είναι ιδιαίτερα σημαντικό σε περιπτώσεις παράδοσης (handover), και επαναφοράς κατόπιν επειγόντων όπου ο χειριστής πρέπει να αποφασίσει αν και πώς να παρέμβει (Zhang & Xu, 2025). Έτσι, οφείλουν επιπρόσθετα να βελτιωθούν οι διαδικασίες εκπαίδευσης και χειρισμού.

Ταυτόχρονα, τα ιδρύματα ναυτιλιακής εκπαίδευσης και κατάρτισης (MET), πρέπει να ενημερώσουν τα προγράμματα σπουδών τους ώστε να περιλαμβάνουν την απαραίτητη κατάρτιση που απαιτούν οι νεοεμφανιζόμενες θέσεις εργασίας, όπως είναι οι υπεύθυνοι απομακρυσμένου ελέγχου και οι διαχειριστές εξαιρέσεων (Lee et al, 2024).

Ανασκοπώντας, το πλαίσιο τεσσάρων επιπέδων ανεπτυγμένο από τον Διεθνή Οργανισμό Ναυσιπλοΐας (IMO) προσφέρει μια αποκρυσταλλωμένη δομή κατηγοριοποίησης και διακανονισμού των αυτόνομων σκαφών, το οποίο σε συνδυασμό με MASS κώδικες, διεπαφές ειδικά σχεδιασμένες ώστε να ευνοούν τη συνεργασία ανθρώπου και μηχανής, και κατάλληλα εκπαιδευτικά προγράμματα τελικά οδηγούν σε κλιμακώσιμες και κοινωνικά αποδεκτές MASS εφαρμογές.

## **5.2 Συστήματα Αποφυγής Σύγκρουσης (CAS)**

![Figure 5.1 Functional Architecture of a Maritime Collision Avoidance System (CAS)](../assets/images/S5.2/001/image.png)

**Εικόνα 5.1**: _Λειτουργική Αρχιτεκτονική ενός Ναυτιλιακού Συστήματος Αποφυγής Συγκρούσεων (CAS) - Απεικόνιση της ροής δεδομένων από την πολυτροπική ανίχνευση στην αυτόνομη εκτέλεση ενεργειών._

Τα Συστήματα Αποφυγής Σύγκρουσης (CAS) στα Ναυτικά Αυτόνομα Επιφανειακά Πλοία (MASS), αποτελούν τον πυρήνα ασφαλείας όλων των MIoT και e-Πλόγησης εφαρμογών. Τα συστήματα αυτά στην ουσία συμπεριφέρονται ως έξυπνοι έμπειροι ναυτικοί, αλλιώς γνωστοί ως “θαλασσόλυκοι”, συνδυάζοντας σε πραγματικό χρόνο δεδομένα και πληροφορίες από πολυαισθητήρες στα οποία εφαρμόζουν άμεσα COLREG κανονισμούς, και τελικά πραγματοποιούν δυναμικούς και νομοτελείς ελιγμούς που εξασφαλίζουν την ασφαλή μετακίνηση. Φυσικά, κάτι τέτοιο κυρίως καθίσταται δυνατό χάρη στην χρήση πολλαπλών αλγορίθμων που επεξεργάζονται τις ροές δεδομένων και εν τέλει οδηγούν στην αξιόπιστη αυτόματη πλοήγηση. Αυτή περιλαμβάνει συγκεκριμένα στάδια τα οποία εφαρμόζει ένα σκάφος αυτόνομης πλοήγησης, ξεκινώντας από αυξημένη περιφερειακή αντίληψη, που στη συνέχεια του επιτρέπει να αξιολογήσει πιθανούς κινδύνους τους οποίους, κατόπιν αξιολόγησης των κανονισμών για την αποφυγή συγκρούσεων, αποφεύγει με την εκτέλεση σύνθετων μανούβρων.

Ένα αυτόνομο Σύστημα Αποφυγής Σύγκρουσης, πρέπει πρωταρχικά να αναπτύξει άρτια και αψεγάδιαστη Επίγνωση της Κατάστασης, καθώς μόνο έχοντας πλήρη γνώση του περίγυρού του μπορεί ένα Σύστημα Αποφυγής Σύγκρουσης να αξιοποιηθεί πραγματικά. Η αξιολόγηση του περιβάλλοντα χώρου του σκάφους, πραγματοποιείται με βάση τη σύνθεση δεδομένων από ένα αραχνούφαντο δίκτυο διασυνδεδεμένων αισθητήρων και συστημάτων, που εκτείνεται πολύ παραπέρα από τις βασικές τεχνολογίες radar και το ανθρώπινο βλέμμα (Rastgar et al, 2024).

Το MIoT πλαίσιο εργασίας, επιτρέπει τη συνεχή λήψη και συσσωμάτωση τεράστιου όγκου δεδομένων από μύριους αισθητήρες επί και εκτός του πλοίου, η οποία είναι απαραίτητη για την δημιουργία μιας ολοκληρωμένης εικόνας των περιβαλλόντων απειλών από ένα Σύστημα Αποφυγής Σύγκρουσης.

Οι αισθητήρες επί του πλοίου χωρίζονται σε τέσσερις κατηγορίες. Η πρώτη αποτελείται από το Radar και το AIS (Σύστημα Αυτόματης Αναγνώρισης Πλοίων) τα οποία παρέχουν τυποποιημένο εντοπισμού αλλά και αναγνώριση του, στόχου μέσω του Σημείου εγγυτέρας διελεύσεως γνωστό ως CPA και τον αντίστοιχο χρόνο εγγυτέρας διελεύσεως γνωστό ως TCPA . Η δεύτερη στηρίζεται στα συστήματα Όρασης Υπολογιστών οι υψηλής ανάλυσης και θερμικές κάμερες των οποίων, συνδυαστικά με τους αλγόριθμους Μηχανικής Μάθησης μπορούν να εντοπίσουν μικρά σκάφη που δε διαθέτουν AIS τεχνολογία όπως ψαρόβαρκες ή σκάφη αναψυχής καθώς και να εκτιμήσουν τον προσανατολισμό τους (Wang et al, 2021). Η τρίτη κατηγορία απαρτίζεται από το LiDAR, το οποίο δημιουργεί ένας υψηλής ανάλυσης τρισδιάστατο χάρτη στον οποίο εμφανίζονται οι αποστάσεις από στατικά εμπόδια, σημαδούρες και από την ξηρά. Τέλος, η τέταρτη κατηγορία αφορά τους ακουστικούς αισθητήρες γνωστούς και ως Υδρόφωνα, οι οποίοι δύνανται να εντοπίσουν υποβρύχια αντικείμενα και σκάφη που βρίσκονται εκτός του οπτικού πεδίου και της εμβέλειας του Radar, επικουρώντας με αυτόν τον τρόπο την δράση του κύριου συνόλου αισθητήρων.

Αντίστοιχα, οι αισθητήρες εκτός του πλοίου αξιοποιούνται σε τρεις κατηγορίες. Πρωτίστως, οι Ηλεκτρονικοί Ναυτιλιακοί Χάρτες (ENC), είναι κρίσιμοι για την επιτυχία της αυτόματης πλοήγησης, παρέχοντας στο σύστημα στατικά γεωγραφικά δεδομένα όπως είναι οι μετρήσεις βάθους, οι ακτογραμμές και άλλα. Στη συνέχεια, η Υπηρεσία Κυκλοφορίας Πλοίων (VTS), τροφοδοτεί το σύστημα με την κατανομή της ναυτιλιακής κίνησης σε πραγματικό χρόνο, ακόμα και σε περιοχές υψηλής πυκνότητας. Τέλος, ζωτικής σημασίας είναι και τα Καιρικά και Ωκεανογραφικά Δεδομένα που αποτελούν τη “φυσική υπόσταση” του συστήματος, καταγράφοντας σε πραγματικό χρόνο δεδομένα σχετικά με τον άνεμο, τα ρεύματα και τις κυματικές συνθήκες, τα οποία προσμετρούνται ως παράγοντες κινδύνου κατά τον υπολογισμό απειλών, καθορίζοντας δραματικά την ελιγματική ικανότητα του συστήματος αυτόματης πλοήγησης.

Μόλις ληφθούν όλα τα απαραίτητα δεδομένα, το Σύστημα Αποφυγής Σύγκρουσης βρίσκεται σε θέση να πραγματοποιήσει την Εκτίμηση Απειλών σε πραγματικό χρόνο ποσοτικοποιώντας το ρίσκο σύγκρισης. Το πρώτο βήμα της λειτουργίας αυτής είναι ο προσδιορισμός των CPA και TCPA γα κάθε εντοπισμένο στόχο, και οι στόχοι με τα μικρότερα CPA και TCPA ύστερα κατηγοριοποιούνται αυτόματα ως στόχοι υψηλού κινδύνου, εξαιτίας της εγγύτητάς τους. Στη συνέχεια, καθορίζεται το Πεδίο Σκάφους ή αλλιώς Vessel Domain, το οποίο καθορίζει μια προστατευτική περίμετρο συνήθως ελλειπτικού σχήματος γύρων από το αυτόνομο πλοίο, και οποιαδήποτε εισχώρηση άλλου σώματος στο Πεδίο Σκάφους αυξάνει σημαντικά το επίπεδο ρίσκου. Η εμβέλεια και το μέγεθος του Πεδίου Σκ´φους προσαρμόζεται δυναμικά ανάλογα με την ταχύτητα, την κίνηση και τις περιβαλλοντικές συνθήκες (Huang et al, 2020). Έπειτα, τα ανεπτυγμένα MIoT και AI συστήματα έχουν την δυνατότητα να εντοπίζουν τις απρόσμενες αλλαγές στην προκαθορισμένη λειτουργία των υπόλοιπων σκαφών, όπως η ξαφνική μείωση ταχύτητας ή η ακατανόητη αλλαγή πορείας, αποκτώντας έτσι την δυνατότητα πρόβλεψης απρόβλεπτων πράξεων από το ανθρώπινο πλήρωμα άλλων πλοίων. Τελικά, οι παραπάνω παράγοντες που υπολογίζονται από το εκάστοτε βήμα της διαδικασίας εκτίμησης απειλών, συνδυάζονται σε έναν μοναδικό Δείκτη Ρίσκου Σύγκρισης που ανανεώνεται συνεχώς, και είναι αυτός που προσδιορίζει την επείγουσα φύση μιας αναγκαίας πράξης αποφυγής κινδύνου.

Τα Συστήματα Αυτόματης Πλοήγησης πρέπει να ενσωματώνουν τους Διεθνείς Κανονισμούς για την Πρόληψη Συγκρούσεων στη Θάλασσα, δηλαδή των κώδικα κυκλοφορίας της ναυτιλίας, σε μια μορφή εκτελέσιμη από μηχανή. Η αδυναμία συμμόρφωσης με τους κανονισμούς αυτούς είναι εξαιρετικά επικίνδυνη και έχει επίσης νομικές και ασφαλιστικές επιπτώσεις (MONALISA 2.0, 2015).

Το σύνολο COLREG κανονισμών περιέχει ποιοτικούς κανόνες που βασίζονται στην ανθρώπινη κρίση, και έτσι η μετάφρασή τους από το ανθρώπινο πεδίο σε ντετερμινιστικούς και προγραμματιζόμενους αλγόριθμους αποτελεί νεοσύστατο ερευνητικό ενδιαφέρον. Αρχικά, οι αλγόριθμοι Αποφυγής Σύγκρουσης κατηγοριοποιούν τη συνάντηση του ιδίου σκάφος με ένα ξένο σκάφος ή σώμα ως περίπτωση απλής διασταύρωσης, προσπεράσματος ή επικείμενης σύγκρουσης χρησιμοποιώντας τους κανόνες 11 εως 18, και στη συνέχεια προσδιορίζεται ο ρόλος του πλοίου, είτε ως Σκάφος που Παραχωρεί Προτεραιότητα (Give-way Vessel) ή Σκάφος που βρίσκεται σε ετοιμότητα (Stand-on Vessel).

Για ένα Give-way Σκάφος, σύμφωνα με τον όγδοο κανόνα του COLREG, είναι απαραίτητη η δημιουργία μιας μανούβρας που πραγματοποιείται σε εύλογο χρόνο και έχει προληπτικό χαρακτήρα, η οποία κοινοποιείται στο έτερο σκάφος και οδηγεί σε μια αλλαγή πορείας που δημιουργεί μια απόσταση ασφαλείας μεταξύ των δύο σκαφών, συνήθως μεγαλύτερη από την ελάχιστη CPA. Σύμφωνα με τον πέμπτο κανόνα του COLREG, επιβάλλεται η επάνδρωση του αυτόνομου πλοίου με πολυτροπικούς αισθητήρες, και ο τριακοστός τέταρτος κανόνας καλύπτει την ικανότητα του συστήματος; να μεταδίδει αυτόματα τα απαραίτητα σήματα φωτός και οπτικά σήματα κατά την εγκαθίδρυση της επικοινωνίας του με γειτονικά πλοία.

Μόλις εντοπιστεί η απειλή και καθοριστεί ο αρμόζων COLREG κανονισμός, το Σύστημα Αποφυγής Συγκρούσεων πρέπει να υπολογίζει τον βέλτιστο τρόπο αποφυγής. Προς εκπλήρωση του στόχου αυτού, η υπολογιστική ισχύς και η εισροή των δεδομένων σε πραγματικό χρόνο σε ένα MIοΤ σύστημα χρησιμοποιούνται ως είσοδοι σε προηγμένους αλγόριθμους αυτόνομης πλοήγησης.

Η αυτόνομη αποφυγή συγκρούσεων συνήθως εξαρτάται από υπολογιστικά αποδοτικούς αλγόριθμους που δύνανται να παράγουν λύση σε χιλιοστό του δευτερολέπτου (Cao et al, 2025).

Έτσι, οι αλγόριθμοι που χρησιμοποιούνται, έχουν τρεις διαφορετικές προσεγγίσεις. Η προσέγγιση του Εμποδίου Ταχύτητας (VO), ορίζει έναν κώνο ταχυτήτων οι οποίες αν επιλεχθούν θα οδηγήσουν σε σύγκρουση με το σκάφος-στόχο. Τότε, το Σύστημα Αποφυγής Σύγκρουσης επιλέγει το νέο διάνυσμα ταχύτητας το οποίο βρίσκεται πλησίον της αρχικά επιθυμητής ταχύτητας και εκτός του Κώνου Εμποδίου Ταχύτητας. Η χρήση του VO ενισχύει την αυτόνομη πλοήγηση, ενσωματώνοντας την αβεβαιότητα που διέπει την μελλοντική κίνηση του πλοίου-στόχου, επιτρέποντας έτσι τη δημιουργία μιας πιο ισχυρής και λιγότερο αντιδραστικής λύσης (Zhang et al, 2021).

Τα Τεχνητά Πιθανά Πεδία ή αλλιώς Artificial Potential Fields (APF), αποτελούν τη δεύτερη, πιο εγωκεντρική προσέγγιση κατά την αυτόνομη πλοήγηση. Το πλοίο αντιμετωπίζεται ως ένα σωματίδιο που μετακινείται σε ένα πιθανό πεδίο, στο οποίο ασκούνται ελκτικές δυνάμεις από το σωματίδιο προορισμού και απωστικές δυνάμεις από εμπόδια όπως άλλα πλοία ή κομμάτια ξηράς. Το τελικό διάνυσμα της συνισταμένης των δυνάμεων καθορίζει την επιθυμητή πορεία και την ταχύτητα. Τα APF είναι γρήγορα, και χρήσιμα για έλεγχο σε πραγματικό χρόνο, με μειονέκτημα τα τοπικά ελάχιστα που ενδέχεται να παγιδέψουν το πλοίο σε μία “ασφαλή” ζώνη (Raza et al, 2021).

Με την προσέγγιση της Μάθησης μέσω Ενίσχυσης (Reinforcement Learning \- RL), και της Βαθιάς Μάθησης (DL), το αυτόνομο σύστημα μαθαίνει τη βέλτιστη πολιτική αποφυγής συγκρούσεων μέσω της αλληλεπίδρασής του με ένα περιβάλλον προσομοίωσης. Αν το σκάφος φτάσει στον γρήγορα και με ασφάλεια στον προορισμό, ενεργοποιείται η λειτουργία επιβράβευσης, και σε περίπτωση παραβιασμού των κανονισμών του COLREG υπάρχουν κυρώσεις. Με τη συνδυαστική προσέγγιση των RL και DL, τελικά η Βαθιά Ενισχυτική Μάθηση (DRL) χρησιμοποιείται στα αυτόνομα συστήματα πλοήγησης καθώς μπορεί να αντιμετωπίσει επιτυχώς την πολυπλοκότητα των δυναμικών διασταυρώσεων μεταξύ πολλών σκαφών, με την εγγενή εκμάθηση των κανόνων της “ναυτοσύνης”, κατόπιν παρατήρησης επιτυχημένων αποφυγών στα δεδομένα εκπαίδευσης, με τελικό στόχο την απόκτηση της ανθρώπινης ικανότητας για λήψη αποφάσεων (Wu et al, 2023).

### Ρύθμιση Προβλεπτικού Μoντέλου (MPC)

Η Ρύθμιση Προβλεπτικού Μοντέλου (Model Predictive Control MPC), πρόκειται για την κυριαρχική προσέγγιση που χρησιμοποιούν τα συστήματα ελέγχου με περιορισμούς όπως η δυναμική του πλοίου οι κανονισμοί COLREG. Το MPC υπολογίζει τη βέλτιστη ακολουθία πράξεων ελέγχου από τη γωνία του πηδαλίου έως την ισχύ του κινητήρα, ελαχιστοποιώντας συνεχώς τη Συνάρτηση Κόστους έστω J, κατά την διάρκεια μιας περιόδου χρόνου έστω T. Η Συνάρτηση Κόστους διαχειρίζεται ταυτόχρονα διάφορους στόχους που πρέπει να επιτευχθούν, ελαχιστοποιώντας την κατανάλωση καυσίμων, την απόκλιση από την αρχική τροχιά κίνησης και μεγιστοποιώντας τις ποινές από τις παραβιάσεις του κώδικα COLREG. Το μόνο μειονέκτημά του είναι ο περιορισμός του χώρου αναζήτησης, ως απόρροια των υδροδυναμικών δυναμικών αλλαγών του πλοίου κατά την διάρκεια της αλλαγής ταχύτητας ή της αλλαγής ακτίνας στροφής (Cao et al, 2025).

**Αλγόριθμοι Θεωρίας Παιγνίων**
Από τα συστήματα αυτόματης πλοήγησης δε θα μπορούσαν να απουσιάζουν και οι αλγόριθμοι της Θεωρίας Παιγνίων, η οποία προσφέρει ένα αδιάσειστο μαθηματικό μοντέλο για την αλληλεπίδραση μεταξύ δύο ή περισσότερων έλλογων φορέων λήψης αποφάσεων, δίνοντας έμφαση στην αβεβαιότητα που εισάγει η παρουσία του ανθρώπινου πληρώματος (Liu et al, 2025). Η αποφυγή σύγκρουσης μοντελοποιείται ως ένα μη συνεργατικό παίγνιο, κατά το οποίο το αυτόνομο πλοίο προσπαθεί να βρει την στρατηγική που οδηγεί στην ισορροπία Nash, δηλαδή τον καλύτερο ελιγμό που μπορεί να κάνει δεδομένων των ελιγμών των λοιπών πλοίων. Δηλαδή, η Θεωρία Παιγνίων στα συστήματα αποφυγής συγκρούσεων, εξετάζει προσεκτικά την πιθανή ανταπόκριση του πλοίου-στόχου στον ελιγμό του αυτόνομου πλοίου, και αν το αυτόνομο πλοίο έχει τον ρόλο Give-way τότε ο στόχος είναι η επιλογή μιας ενέργειας που ελαχιστοποιεί το ρίσκο σύγκρουσης, με την προϋπόθεση πως το Stand-on πλοίο θα διατηρήσει την ταχύτητα και την τροχιά το, σύμφωνα με τον δέκατο έβδομο κανόνα του COLREG. Αν το πλοίο-στόχος εμφανίσει απόκλιση από τις προκαθορισμένες ενέργειές του, τότε το μοντέλου του παιγνίου επιλύεται πάλι. Ως αποτέλεσμα, η Θεωρία Παιγνίων επιτρεπει στα συστήματα αποφυγής συγκρούσεων να λάβουν αποφάσεις, αποφεύγοντας την αμφιταλάντευση που ενδέχεται να προκύψει κατά την αντίδραση μεταξύ δύο πλοίων.

## **5.3 Συστήματα Δυναμικής Τοποθέτησης (DP)**

Τα Συστήματα Δυναμικής Τοποθέτησης αποτελούν μια state of the art τεχνολογία για τις σύγχρονες ναυτικές και παράκτιες επιχειρήσεις, καθώς επιτρέπουν στα σκάφη να διατηρούν με αυτόματο τρόπο μια σταθερή θέση και να πορεύονται με την χρήση ενεργών προπελών έναντι της παραδοσιακής αγκυροβόλησης (Sørensen, 2011).

Συνεπώς, η πρόκληση που αναδύεται σε ένα DP Σύστημα είναι η ελαχιστοποίηση των καυσίμων όσο το αυτόνομο σκάφος έρχεται αντιμέτωπο με τη συνεχή και απρόβλεπτη αλλαγή των περιβαλλοντικών δυνάμεων, δηλαδή ο συντονισμός μεταξύ των διαφόρων προωθητών και το πρόβλημα ορθής κατανομής τους στο σύστημα. Μια λύση στο πρόβλημα αυτό ορίζει πως το σύστημα πρέπει να διανείμει την απαιτούμενη συνισταμένη δύναμη και ροπή της εκάστοτε κίνησης του πλοίου, μεταξύ ενός συνόλου σταθερών και αζιμούθιων προωθητών (όπου το αζιμούθιο χρησιμεύει στον έλεγχο των κατευθύνσεων και της παρεκτροπής των πυξίδων). Συνεπώς, εύκολα τυποποιείται ένα πρόβλημα βελτιστοποίησης με επιθυμητή έξοδο την ελαχιστοποίηση της κατανάλωσης ισχύος και της φθοράς που επιφέρουν στα απαραίτητα εξαρτήματα οι φυσικοί περιορισμοί. Η πολυπλοκότητα του προβλήματος είναι μη γραμμική, και για την επίλυσή του τα DP συστήματα χρησιμοποιούν MPC τεχνικές όπως αυτές αναφέρονται παραπάνω, ή την επαναληπτική τεχνική που εφαρμόζει ο Διαδοχικός Τετραγωνικός Προγραμματισμός (SQP) (Li et al, 2017).

Η κινητικότητα του πλοίου είναι άρρηκτα συνδεδεμένη με την χαμηλής συχνότητας έκπτωση πορείας που προκαλούν οι άνεμοι και τα ρεύματα, όπως και με την υψηλής συχνότητας απόκλιση από την τροχιά που προκαλούν τα κύματα. Έτσι, γίνεται αντιληπτό ότι ένα DP σύστημα μπορεί να θεωρηθεί αποδοτικό αν και μόνο αν τελικά αντισταθμίζει επαρκώς τις περιβαλλοντικές διαταραχές (Fossen, 2021).

Ενώ την χαμηλής συχνότητας έκπτωση πορείας που προκαλούν οι άνεμοι και τα ρεύματα αντισταθμίζουν οι προωθητές, η προσπάθειά τους να κάνουν το ίδιο και για τα κύματα όχι μόνο είναι ανεπαρκής αλλά επιφέρει και εκτενή φθορά. Με την χρήση ενός φίλτρου Kalman το οποίο επεξεργάζεται στην είσοδό του τα δεδομένα από τους αισθητήρες, υπολογίζεται το μέγεθος και η κατεύθυνση των χαμηλής συχνότητας περιβαλλοντικών δυνάμεων οι οποίες στη συνέχεια απομονώνονται σε ξεχωριστές, δίνοντας στον μηχανισμό ελέγχου τη δυνατότητα να ενεργοποιήσει τους αντίστοιχους προωθητές για κάθε δύναμη, διατηρώντας μια σταθερή και ασφαλή πορεία (Sørensen, 2011).

Τα DP συστήματα υψηλής αποδοτικότητας συχνά υλοποιούν MPC τεχνικές ή προηγμένους μη γραμμικούς ελεγκτές, όπως τον προσαρμοστικό οπισθοδρομικό βηματισμό. Ειδικά χρήσιμο είναι το MPC, που επιτρέπει στον ελεγκτή να προβλέπει τις κινήσεις του σκάφους με βάση το δυναμικό του μοντέλο και το προβλεπόμενο περιβάλλον, ώστε να δύναται να προσμετρήσει περιορισμούς όπως περιορισμούς στην χωρητικότητα των προωθητήρων απευθείας στην διαδικασία βελτιστοποίησης. Επιπρόσθετα, οι τεχνικές προσαρμοστικού ελέγχου επιτρέπουν στο σύστημα να προσαρμόσει τις παραμέτρους του και διαδικτυακά, ώστε να προσμετρά επίσης αλλαγές στη μάζα του σκάφους, στο κέντρο βαρύτητάς του και σε άλλα, διατηρώντας την απόδοσή του ανεξάρτητα από τις αλλαγές στις περιβαλλοντικές συνθήκες (Li et al, 2017).

## **5.4 Πολυπρακτορική Συνεργασία σε Στόλο**

Η διάθεση πολλαπλών αυτόνομων σκαφών συντελεί την ύπαρξη των Πολυπρακτορικών Ναυτιλιακών Συστημάτων (MAMS), και ο στόλος αυτός παρουσιάζει αξιοσημείωτα πλεονεκτήματα συγκριτικά με τα μονά σκάφη, όπως η ενισχυμένη αντοχή και αποδοτικότητα, και η ικανότητα ολοκλήρωσης εργασιών όπως ο έλεγχος και η έρευνα σε μεγάλες περιοχές σε σημαντικά μικρότερο χρόνο από τον αντίστοιχα απαιτούμενο από ένα μοναδικό σκάφος (Xue at al, 2024).

Η επιτυχία των MAMS επαφίεται σε εξελιγμένες στρατηγικές πολυπρακτορικής συνεργασίας μέσω των οποίων επιτυγχάνεται η συλλειτουργία των διατιθέμενων σκαφών, ακολουθώντας την οργανωμένη συμπεριφορά μιας αγέλης. Με την κατανομή αρχιτεκτονικών ελέγχου το κάθε σκάφος δύναται να λάβει αποφάσεις τοπικά, όντας πλήρως ενημερωμένο για τις καταστάσεις των σκαφών γειτνίασης, αποφεύγοντας με αυτόν τον τρόπο τους περιορισμούς του κεντρικοποιημένου ελέγχου (Ren, 2007).

Η θεωρία-κλειδί πάνω στην οποία έχει χτιστεί το MAMS είναι η Νοημοσύνη Σμήνους (SI), που έχει εμπνευστεί από βιολογικά συστήματα σαν τις αποικίες εντόμων και τα σμήνη πουλιών. Η Νοημοσύνη Σμήνους στηρίζεται σε τρεις θεμελιώδεις κανόνες: τον διαχωρισμό δηλαδή την αποφυγή σύγκρουσης με τους γείτονες, την ευθυγράμμιση δηλαδή την κίνηση με ίσες ταχύτητες σε ένα γειτονικό σύμπλεγμα, και τη συνοχή δηλαδή την κίνηση προς τη μέση θέση των γειτόνων (Russell & Norvig, 2021). Χάρη σε αυτούς τους απλούς τοπικούς κανόνες
δομείται ένα σύνθετο και οργανωμένο σχήμα ελέγχου των στόλων.

![Figure 5.2 Swarm Intelligence Rules for Autonomous Fleet Coordination](../assets/images/S5.4/001/image.png)

**Εικόνα 5.2**: _Κανόνες Συλλογικής Νοημοσύνης για τον Συντονισμό Αυτόνομου Στόλου - Οπτικοποίηση των αρχών Reynolds' Boids που εφαρμόζονται σε ναυτιλιακά σκάφη._

Οι πιο συνηθισμένες στρατηγικές σχηματισμού αξιοποιούν τη μέθοδο αρχηγού-ακόλουθου όπου ένα προκαθορισμένο σκάφος υποδεικνύει το μονοπάτι που πρέπει να ακολουθηθεί και τα υπόλοιπα σκάφη διατηρούν τις δικές τους προκαθορισμένες σχετικές θέσεις, και τη μέθοδο εικονικής δομής όπου ο στόλος στην πληρότητά του αποπειράται να διατηρήσει ένα αυστηρό γεωμετρικό σχήμα ορισμένο σε ένα κοινό πλαίσιο (Xue at al, 2024). Το πρόβλημα που γεννάται συνεπώς είναι η διατήρηση της σταθερότητας του σχηματισμού, και λύση σε αυτό δίνει η θεωρία γραφημάτων και οι εφαρμογές της, με τους νόμους ελέγχου να εναρμονίζουν την κατάσταση (θέση και ταχύτητα) όλων των γειτονικών πρακτόρων (Ren, 2007).

Η αποδοτικότητα της λειτουργίας του στόλου είναι συνάρτηση της κατανεμημένης ενέργειας λήψης αποφάσεων και επικοινωνίας. Σε ένα τέτοιο κατανεμημένο σύστημα, οι πράκτορες διαμοιράζουν πληροφορίες σχετικά με τη θέση, την ταχύτητα και το στάτους ολοκλήρωσης της εργασίας που έχουν αναλάβει στους υπόλοιπους πράκτορες, βασισμένοι στις τοπικές μετρήσεις κατάστασης και τις τοπικές ζεύξεις επικοινωνίας. Με αυτόν τον τρόπο, ενισχύεται η κλιμακωσιμότητα, αφού η αποτυχία ενός πράκτορα δε συνεπάγεται την ολική αποτυχία του συστήματος.

Οι πρόσφατες έρευνες έχουν δείξει πως η χρήση της Πολυπρακτορικής Ενισχυτικής Μάθησης (MARL), δίνει την ευκαιρία στους πράκτορες να εξοικειωθούν με συνεργατικές πολιτικές και να βελτιστοποιήσουν τους καθολικούς στόχους τους, όπως είναι η ελαχιστοποίηση του χρόνου μετακίνησης κατά τον διαχωρισμό. Τα κύρια προβλήματα στον τομέα των Πολυπρακτορικών Συστημάτων έγκεινται στην διαχείριση και την εξομάλυνση των χρονικών καθυστερήσεων, του περιορισμένου εύρους ζώνης και της αναξιόπιστης επικοινωνίας (Russell & Norvig, 2021).

## **5.5 Αλγόριθμοι Σχεδιασμού Μονοπατιού**

Λαμβάνοντας πληροφορίες σε πραγματικό χρόνο, οι αλγόριθμοι σχεδιασμού μονοπατιού σε ένα σύστημα αυτόνομης πλοήγησης δύνανται να υπολογίζουν δυναμικά τις βέλτιστες διαδρομές, μεταφέροντας την παραδοσιακή πλοήγηση με GPS σε νέα ύψη με πολλές νέες δυνατότητες. Το τελικό μονοπάτι εξάγεται συναρτήσει διαφόρων παραμέτρων, όπως είναι η αποφυγή εμποδίων ή οι δυσχερείς καιρικές συνθήκες, και είναι ασφαλές, αποδοτικό και “πράσινο”.

### **Γενική Λειτουργία**

Οι αλγόριθμοι εύρεσης της βέλτιστης διαδρομής σε ένα σύστημα αυτόνομης πλοήγησης αποτελούν συνήθως ένα συνονθύλευμα ευριστικών, εμπνευσμένων από τη φύση, και βασισμένων στην ενισχυτική μάθηση τεχνικών ώστε να εξυπηρετείται η πολυσχιδής δυναμική του περιβάλλοντος των ναυτικών επιχειρήσεων, που φέρει περιορισμούς από την αλλαγή του καιρού ταξιδιού έως την κίνηση. Πρωταρχικός σκοπός τέτοιων μεθόδων είναι η εξομάλυνση του επικείμενου μονοπατιού, ως απαύγασμα της αποφυγής συγκρούσεων, της συμμόρφωσης με τους κανόνες της ναυτικής κυκλοφορίας και της διατήρησης της άρτιας κατάστασης του πλοίου και της αποφυγής φθοράς. Οι πιο πρόσφατες έρευνες, επικεντρώνονται σε υβριδικά μοντέλα τα οποία καθορίζουν τις νέες διαδρομές, με πυξίδα τις προηγούμενες για βελτιωμένη αποδοτικότητα και ασφάλεια (Gu et al, 2023).

Στον αλγόριθμο Α\*, ο σχεδιασμός των διαδρομών πραγματοποιείται με την χρήση γράφων. Η βέλτιστη διαδρομή είναι τελικά αυτή με το μικρότερο άθροισμα της απόστασης που έχει ήδη διανυθεί και της απόστασης του κάθε πιθανού μονοπατιού που οδηγεί στον κόμβο προορισμού. Στην χρήση του στην ναυτιλία, στα κόστη των μονοπατιών που υπολείπονται έως τον κόμβο προορισμό προστίθενται και τα κόστη πιθανής σύγκρουσης ώστε να αποφευχθούν οι συνωνισμένες και επικίνδυνες περιοχές. Έτσι, ο αλγόριθμος αυτός αποδομεί τους χάρτες σε επίπεδα για περαιτέρω ανάλυση αποκλείοντας τελικά τις διαδρομές ζιγκ-ζαγκ και προτιμώντας διαδρομές που τηρούν ευλαβικά τα όρια στροφής των πλοίων, επιλέγοντας ρεαλιστικά αλλά με υψηλή υπολογιστική απόδοση μονοπάτια (Song et al, 2024).

Ο αλγόριθμος APF, όπως αναφέρεται και παραπάνω, χρησιμοποιεί εικονικές δυνάμεις για να αναπαραστήσει τις σχέσεις μεταξύ των συνυπάρχοντων σκαφών. Συγκεκριμένα, μεταξύ του πλοίου και των επιθυμητών προορισμών ασκούνται ελκτικές δυνάμεις, και αντίθετα απωστικές δυνάμεις ασκούνται μεταξύ του πλοίου και των εμποδίων. Από τη συνισταμένη προκύπτει μια διαδρομή που εξυπηρετεί την πλοήγηση σε τοπική κλίμακα, που με την προσθήκη αλγορίθμων με επιλογές διαφυγής εμποδίων δύνανται να εξελίξουν την εμβέλειά τους σε καθολική.

Ο αλγόριθμος δειγματοληψίας RRT (Rapidly-exploring Random Tree), εξερευνεί με τυχαιότητα το σύνολο του χώρου πλοήγησης για να βρει εφικτά μονοπάτια. Ως παραμέτρους, μεριμνά για τις μέγιστες δυνατές ταχύτητες του πλοίου ανά κατάσταση και τις ακτίνες στροφής. Ο RTT και διάφορες παραλλαγές του όπως ο RTT\* που μεταποιεί τα δέντρα σε ακόμα πιο σύντομα μονοπάτια, φαίνεται ιδιαίτερα χρήσιμος σε χαοτικά και αχαρτογράφητα περιβάλλοντα που απαιτούν τοπική και καθολική σχεδίαση (Song et al, 2024).
Με τρόπο παρόμοιο με αυτόν της εύρεσης των βέλτιστων μονοπατιών από τα μυρμήγκια στις αποικίες τους με γνώμονα τα ίχνη φερορμονών, ο αλγόριθμος ACO (Ant Colony Optimization) ενημερώνει επαναληπτικά τα πιθανά μονοπάτια, με κύριο έρεισμα τις παρελθοντικές επιτυχημένες διαδρομές, λαμβάνοντας υπόψη τα μήκη τους και την παρεχόμενη ασφάλειά τους. Εμπνευσμένος επίσης από το ζωικό βασίλειο, στον αλγόριθμο PSO (Particle Swarm Optimization) στον χώρο λύσεων αιωρούνται ελεύθερα μοντελοποιημένα “σωματίδια” που ανταλλάσσουν μεταξύ τους πληροφορίες ώστε να βρεθούν τα καθολικά βέλτιστα.

Στην ενισχυτική μάθηση (RL), τα αυτόνομα πλοία εκπαιδεύονται σε ένα περιβάλλον προσομοίωσης στο οποίο χρησιμοποιείται ένα σύστημα επιβράβευσης μέσω του οποίου τα πλοία βελτιώνουν τις πολιτικές πλοήγησής τους με την διαδικασία δοκιμής και σφάλματος.

### **Βελτιστοποίηση σύμφωνα με τις Καιρικές Συνθήκες**

Στη θάλασσα, ο καιρός είναι απρόβλεπτος και στοιχεία του ωκεανού όπως είναι ο άνεμος, τα ρεύματα και τα κύματα αναμφισβήτητα δυσχεραίνουν την απρόσκοπτη πορεία του πλοίου. Όπως οι απλοί λουόμενοι προσέχουν τις καιρικές μεταβολές και οι έμπειροι ναυτικοί γνωρίζουν τους κινδύνους που ελλοχεύουν, έτσι και ένα σύστημα αυτόματης πλοήγησης πρέπει να επιλέγει το βέλτιστο μονοπάτι ώστε να τις καταπολεμήσει με τις λιγότερες δυνατές αντιδράσεις.

Η πολυστοχική βελτιστοποίηση κατά τις καιρικές μεταβολές προέκυψε ως τρόπος ισοζυγισμού μεταξύ του εκτιμώμενου χρόνου άφιξης και της αποδοτικότητας των καυσίμων, παράλληλα με τη διατήρηση ενός ασφαλούς τρόπου διαχείρισης των μαινόμενων περιβαλλοντικων συνθηκών. Στα σύγχρονα συστήματα η πλοήγηση καθορίζεται με βάση μια χωροχρονική διαμόρφωση πλωτού πλέγματος (floating grid), και παρουσιάζει μειωμένο υπολογιστικό φόρτο παρά τις απρόβλεπτες καιρικές συμβολές. Εξατομικευμένα προφίλ απόδοσης πλοίου και λήψη καιρικών δεδομένων σε πραγματικό χρόνο συνελίσσνται και παράγουν εξειδικευμένες διαδρομές που μειώνουν τις εκπομπές και βελτιώνουν την απόδοση ενέργειας (Chen, 2025).

Εξαιρετικά δημοφιλής είναι ο Δυναμικός Προγραμματισμός, που αποδομεί την πορεία του πλοίου σε διακριτά στάδια και σε κάθε επόμενο βήμα επιλέγει επαναληπτικά την βέλτιστη επιλογή, εξετάζοντας πρακτικά την απόδοση της κάθε επιλογής σε χρόνο ταξιδιού, καύσιμα και έκθεση σε φθορά (Hagiwara, 1989).

Εξελικτικοί αλγόριθμοι όπως ο NSGA-III αντιμετωπίζουν την δρομολόγηση σύμφωνα με τον καιρό ως ένα πολυσχιδές πρόβλημα βελτιστοποίησης. Γι’αυτό, προωθεί την ποικιλομορφία στις λύσεις, δίνοντας προτεραιότητα στις μη κυρίαρχες που βρίσκονται κοντά στα σημεία αναφοράς προκαλώντας έτσι την “δίκαιη” κατανομή των λύσεων στα θαλάσσια περιβάλλοντα πολλαπλών συναρτήσεων (Deb & Jain, 2014).

Τα μοντέλα δικτύου διαδρομής απεικονίζουν τον ωκεανό ως ένα δίκτυο κόμβων και ακμών. Η κάθε ακμή οδηγεί σε ένα σημείο επί ξηράς, και οι ακμές διαφοροποιούνται μεταξύ τους με βάση τα ρεύματα, τον καιρό και τον τύπο καυσίμων του κάθε πλοίου και με τις αλλαγές στις καιρικές συνθήκες που αναγκάζουν το πλοίο να ακολουθήσει διαφορετική πορεία το δίκτυο αναπροσαρμόζεται δυναμικά (Chen, 2025).
**Μετ’ εμποδίων**

Η αποφυγή των εμποδίων με επιτυχία είναι αδιάσπαστο κομμάτι της ασφάλειας κατά την αυτόνομη πλοήγηση καθώς σηματοδοτεί τη δυνατότητα των αυτόματων συστημάτων να ανιχνεύσουν αρχικά τα εμπόδια και έπειτα να ελιχθούν γύρω από αυτά είτε είναι δυναμικά όπως τα άλλα πλοία, είτε στατικά όπως οι σημαδούρες. Κάτι τέτοιο κατορθώνεται μέσω της συνεχούς εποπτείας του περιβάλλοντος και της επαυξημένης αντίληψης των δρόμενων σε αυτό με τον συνδυασμό τεχνολογιών όπως το GPS, AIS και η όραση υπολογιστών, που επιτρέπουν τη δυναμική προσαρμογή της ταχύτητας και της κατεύθυνσης του πλοίου. Ο δυναμικός επανακαθορισμός της πορείας και ο εντοπισμός εμποδίων στα συστήματα αυτόματης πλοήγησης είναι συνεχής, και λειτουργούν ακόμα και υπό συνθήκες χαμηλής ορατότητας και δυσμενών καιρικών συνθηκών (Sea machines, 2024).

Στους αλγόριθμους της κατηγορίας αυτής αξιοποιούνται οι προσεγγίσεις VO, APF και το φίλτρο Kalman, όπως περιγράφονται παραπάνω, και συνδυάζονται σε υβριδικές μεθόδους ικανές να διαχειριστούν σύνθετη κίνηση, να αποφύγουν τις αντιδραστικές συγκρούσεις και να προσαρμόζονται γρήγορα σε δυναμικές καταστάσεις.

### **Σχεδιασμός Διαδρομής Πολλών Κριτηρίων**

Στον χώρο της Ναυτιλίας, ο σχεδιασμός διαδρομής πολλών κριτηρίων εργάζεται για την ταυτόχρονη εκπλήρωση πολλαπλών στόχων βελτιστοποίησης που έχουν προαναφερθεί, από την κατανάλωση καυσίμων και τη συμμόρφωση με τους κανονισμούς ασφαλείας έως την αποφυγή συγκρούσεων και την ελαχιστοποίηση του συνολικού χρόνου ταξιδιού. Αυτοί κλιμακώνονται με την χρήση βαρών ή με τη στάθμιση της εντροπίας, και έπειτα στον κάθε παράγοντα ανατίθεται η ανάλογη προτεραιότητα κατά την λήψη αποφάσεων. Με αυτόν τον τρόπο, ταξινομούνται τα ανταγωνιστικά κριτήρια και παράγεται ένα σύνολο μη κυρίαρχων λύσεων στο οποίο εδραιώνεται η προσαρμοσμένη λήψη αποφάσεων σε σύνθετα σενάρια όπως είναι το πέρασμα από έναν στενό ισθμίσκο ή η αποφυγή αλληλοεπικαλυπτόμενων εμποδίων (Li et al, 2019).

Με τη μέθοδο των σταθμισμένων αθροισμάτων, τα πολλαπλά κριτήρια συνδυάζονται τελικά σε ένα με την χρήση βαρών (π.χ 0.3\*χρόνος ταξιδιού \+ 0.4\*καύσιμα \+ 0.2\*ρίσκο), ευνοώντας την χρήση αλγορίθμων όπως ο PSO και ο Α\*. Η μέθοδος αυτή ωστόσο εμφανίζει μειονεκτήματα όταν τα κριτήρια που πρέπει να αθροιτούν έχουν ανόμοιες αριθμητικές κλίμακες ή συγκρούονται έντονα μεταξύ τους (Marler & Arora, 2004).

Διαδεδομένη είναι επίσης η ανάλυση του Pareto Front κατά την οποία οι στόχοι συγκρίνονται αφού και μόνο έχουν οπτικοποιηθεί. Βασική αρχή λειτουργίας της ανάλυσης του Pareto Front είναι πως η βελτίωση ενός στόχου δε συνεπάγεται αρνητικές συνέπειες στους υπόλοιπους, προσφέροντας έτσι ολοκληρωμένη κατανόηση των σχέσεων μεταξύ του χρόνου ταξιδιού, της ασφάλειας και του κόστους ώστε να επιλεχθεί το τελικό μονοπάτι (Coello, 2006).

### **Εξελίξεις και Πρακτικές Εφαρμογές**

Οι νεότερες βελτιώσεις στους αλγόριθμους σχεδίασης διαδρομών στα πλοία περιλαμβάνουν εξελιγμένες πλατφόρμες δρομολόγησης που συσχετίζουν την αναλυτική αναφορά του πλοίου με την δρομολόγηση σύμφωνα με τον καιρό. Συναρτήσει των ξεχωριστών χαρακτηριστικών του κάθε πλοίου, φορτίου και συνθηκών λειτουργίας, η τελική απόδοση ενισχύεται και εξοικονόμηση του κόστους λειτουργίας και ελαχιστοποίηση της κατανάλωσης καυσίμων συμπλέουν. Η καινοτομία στον τομέα αναφοράς είναι ασταμάτητη, και η συμπερίληψη ενισχυτικής μάθησης για την βελτιστοποίηση της λήψης αποφάσεων σε πραγματικό χρόνο υπό συνθήκες αβεβαιότητας γεννά αλγορίθμους που κατανοούν απόλυτα το ναυτιλιακό πλαίσιο επιχειρήσεων και συστήματα θαλάσσιας πλοήγησης που δύνανται να προσαρμοστούν δυναμικά σε οποιεσδήποτε περιστασιακές δυσκολίες (METIS Cyberspace Technology, 2022).

## **5.6 Πολυαισθητηριακή Συγχώνευση στην Πλοήγηση**

Αφήνοντας στο παρελθόν τα συστήματα μοναδικών αισθητήρων, η σύγχρονη “υπεράνθρωπη” γνωσιακή αντίληψη των συστημάτων αυτόνομης πλοήγησης είναι εφικτή χάρη στην πολυαισθητηριακή συγχώνευση. Οι περιορισμοί που επιφέρουν οι παραδοσιακοί αισθητήρες, όπως η εύκολα παρεμβαλλόμενη φύση του GNSS (Global Navigation Satellite Systems), η αδυναμία του Radar να εντοπίσει τυφλά σημεία, και το spoofing, καθιστούν αναγκαία τη συνεργασία μεταξύ ποικίλων αισθητήρων για τη σωστή λειτουργία του συστήματος πλοήγησης. Δεδομένα από τις Αδρανειακές Μονάδες Μέτρησης για την παρακολούθηση της κίνησης, τις Καταγραφές Ταχύτητας Doppler, τα πατροπαράδοτα Radar για ανίχνευση σε μεγάλες αποστάσεις και από προηγμένους αισθητήρες όπως LiDAR και κάμερες υψηλής ανάλυσης, συνονθυλεύονται ώστε να ενδυναμώσουν την αξιοπιστία της θέσης, της πλοήγησης και του συγχρονισμού στα MASS (Dagdilelis, 2024).

Η πολυαισθητηριακή συγχώνευση διακρίνεται σε δύο κατηγορίες, ανάλογα με το επίπεδο σαφήνειας των δεδομένων που πρόκειται να συγχωνευθούν. Κατά τη συγχώνευση χαμηλού επιπέδου, τα δεδομένα συνδυάζονται όσο είναι ακόμα ακατέργαστα, διατηρώντας την περισσότερη δυνατή ποσότητα πληροφορίας με αντάλλαγμα την απαίτηση υπέρμετρων πόρων επεξεργαστικής ισχύος και την αδυναμία προσαρμογής σε νέους τύπους αισθητήρων. Κατά τη συγχώνευση υψηλού επιπέδου ή επιπέδου αποφάσεων, η επεξεργασία των δεδομένων γίνεται ανεξάρτητα σε κάθε αισθητήρα ο οποίος έπειτα λαμβάνει τις δικές του αποφάσεις σχετικά με τον εντοπισμό εμποδίων, την πρόβλεψη διαδρομών κ.α, οι οποίες τελικά συναθροίζονται λογικά ή μέσω ψηφοφορίας (Zuo et al, 2024).

Καθώς η κάμερα προσφέρει λεπτομερείς οπτικές πληροφορίες όπως η κατηγοριοποίηση αντικειμένων όπως ο καθορισμός του τύπου ενός πλοίου, και το σύστημα Radar πραγματοποιεί την ανίχνευση παντός καιρού σε μεγάλες αποστάσεις και προσφέρει δεδομένα σχετικά με την ταχύτητα, η μίξη τους θεωρείται ένα από τα κεντρικά σημεία έρευνας. Εκεί εφαρμόζονται αλγόριθμοι συγχώνευσης που βασίζονται στα φίλτρα Kalman όλων των ειδών (απλά, προηγμένα, unscented) και παράγουν μια συνολική εκτίμηση της κατάστασης του πλοίου και του περιβάλλοντός του καθιστώντας δυνατή την πλοήγηση σε πραγματικό χρόνο υπό δυναμικές συνθήκες, καταρρίπτοντας δυσκολίες όπως ο θόρυβος στους αισθητήρες (Jiang et al, 2024).

Το πλαίσιο της πολυαισθητηριακής συγχώνευσης συνεπώς αποτελεί θεμέλιο της κτίσης συστημάτων αυτόματης πλοήγησης, με μεγάλη αντοχή μέσα στον κυβερνοχώρο όπου ο πλεονασμός στις ροές ποικίλων δεδομένων χρησιμοποιείται για την ανίχνευση και ελαχιστοποίηση των κυβερνοεπιθέσεων (Dagdilelis, 2024).

## **5.7 Εφαρμογές Όρασης Υπολογιστών**

Η Όραση Υπολογιστών είναι η τεχνολογία υπεύθυνη για την διορατικότητα, την ερμηνεία και την κατανόηση του περιβάλλοντα χώρου από τα πλοία, αντιγράφοντας και υπερβαίνοντας τις δυνατότητας ενός ανθρώπου-πλοηγού.

Οι εργαρμογές της όρασης υπολογιστών στον χώρο της ναυτιλίας κορυφώνονται με την Ανίχνευση Εμποδίων. Ο εντοπισμός άλλων πλοίων, σημαδούρων και εμποδίων μέσω της όρασης υπολογιστών στην ναυτιλία επιτυγχάνονται μέσω μοντέλων DL, και συγκεκριμένα υφάνσεων των συνελικτικών νευρωνικών δικτύων (CNNs) και της οικογένειας You Only Look Once (YOLO), λόγω της εγγενής τους υψηλής ταχύτητας επεξεργασίας σε πραγματικό χρόνο και ακρίβειας (Fernandes et al, 2021).

Συχνά, τα αντικείμενα στη θάλασσα εμφανίζονται μικρότερα απ’ότι πραγματικά είναι όταν παρατηρούνται από εναέριες πλατφόρμες ή απομακρυσμένες κάμερες, ενώ οι ανήλιες μέρες, η ομίχλη και η βροχή υποβαθμίζουν την απόδοση του φωτισμού εξαιτίας των αντανακλάσεων ή της υφής της επιφάνειας του νερού. Επιπρόσθετα, η εκπαίδευση των μοντέλων όρασης υπολογιστών στην ναυτιλία περιορίζεται από την ελλιπή συλλογή μεγάλων όγκων ποικίλων θαλάσσιων δεδομένων συγκριτικά με τα πλεονάζοντα δεδομένα που μετέρχονται τα μοντέλα όρασης υπολογιστών στην ξηρά. Οι ερευνητές προσπαθούν να διευθετήσουν τους προαναφερόμενους περιορισμούς με την ενσωμάτωση καθολικών γνώσεων (π.χ χαρακτηριστικά πλοίων, γνώσεις κινηματικής, AIS δεδομένα) στα μοντέλα όρασης υπολογιστών και με την ανάπτυξη εξειδικευμένων δικτύων επαυξημένης ορατότητας. Τα ναυτιλιακά συστήματα όρασης υπολογιστών επίσης πρέπει να διαθέτουν εξαιρετική περιβαλλοντική αντίληψη συμπεριλαμβανομένης και της αναγνώρισης των καιρικών συνθηκών. Η ταυτοποίηση συνθηκών όπως η χαμηλή ορατότητα, η χαλαζόπτωση και η κατάσταση των κυμάτων επιτρέπει στα συστήματα αυτόματης πλοήγησης να προσαρμόζονται αντίστοιχα, όπως και να ρυθμίζουν τις παραμέτρους των αισθητήρων. Τεχνικές όπως η αποκατάσταση εικόνων και η σημασιολογική τμηματοποίηση εφαρμόζονται προκειμένου να αναβαθμιστούν χαμηλής ποιότητας εικόνες με σκοπό την ορθή προεπεξεργασία των δεδομένων (Jiang et al, 2024).

Στις παράκτιες περιοχές και τις περιοχές που δεν επιδέχονται λειτουργίες GPS, χρησιμοποιούνται τα εικονικά SLAM. Αν και τα SLAM είναι ευρέως διαδεδομένα στην ξηρά, οι θαλάσσιες εφαρμογές τους περιπλέκονται μέσα στη φύση των ανοιχτών υδάτων με την έλλειψη διακριτών, σταθερών ορόσημων και τη συνεχή κίνηση του πλοίου. Συνεπώς, η χρήση κάμερας στο SLAM απαιτεί συνύφανση με αδρανειακούς αισθητήρες και άλλους αισθητήρες εύρους (π.χ Sonar) ώστε να ξεπεραστεί το πρόβλημα συσσωρευμένης μετατόπισης που προκύπτει κατά την οπτική οδομετρία σε ένα αδόμητο περιβάλλον (Zuo et al, 2024).
Η έρευνα στα σύστημα όρασης υπολογιστών στην ναυτιλία επικεντρώνεται στην εγκαθίδρυση αδιάσειστων και με ανοχή στον πραγματικό χρόνο αλγορίθμων, σε ενσωματωμένα συστήματα. Η πρόοδος αυτή είναι καίριας σημασίας για την εμπορευματοποίηση των MASS, που απαιτεί αξιόπιστα και αποδοτικά συστήματα αντίληψης
που δύνανται να λειτουργούν αδιάκοπα υπό οποιεσδήποτε συνθήκες ύδατος (Jiang et al, 2024).

## **Βιβλιογραφία**

International Maritime Organization. (2021, May 25). Autonomous ships: Regulatory scoping exercise completed \[Press briefing\]. [https://www.imo.org/en/mediacentre/pressbriefings/pages/massrse2021.aspx](https://www.imo.org/en/mediacentre/pressbriefings/pages/massrse2021.aspx)

Belabyad, M., Kontovas, C., Pyne, R. et al. The human element in autonomous shipping: a study on skills and competency requirements. WMU J Marit Affairs 24, 575–605 (2025). [https://doi.org/10.1007/s13437-025-00366-9](https://doi.org/10.1007/s13437-025-00366-9)

Veitch, E., Dybvik, H., Steinert, M. et al. Collaborative Work with Highly Automated Marine Navigation Systems. Comput Supported Coop Work 33, 7–38 (2024). [https://doi.org/10.1007/s10606-022-09450-7](https://doi.org/10.1007/s10606-022-09450-7)

Zhang, Z., & Xu, H. (2025). Explainable AI for Maritime Autonomous Surface Ships (MASS): Adaptive Interfaces and Trustworthy Human-AI Collaboration (Version 1). arXiv. [https://doi.org/10.48550/ARXIV.2509.15959](https://doi.org/10.48550/ARXIV.2509.15959)

Lee, Y.-G., Lee, C.-H., Jeon, Y.-H., & Bae, J.-H. (2024). Transformative Impact of the EU AI Act on Maritime Autonomous Surface Ships. Laws, 13(5), 61\. [https://doi.org/10.3390/laws13050061](https://doi.org/10.3390/laws13050061)

Rastgar, R., & Amjadi, F. (2024). A Comprehensive Survey on AI-Driven IoT Applications: Innovations, Challenges, and Future Directions. In 2024 19th Iranian Conference on Intelligent Systems (ICIS) (pp. 41–46). 2024 19th Iranian Conference on Intelligent Systems (ICIS). IEEE. [https://doi.org/10.1109/icis64839.2024.10887409](https://doi.org/10.1109/icis64839.2024.10887409)

Huang, Y., Chen, L., Negenborn, R. R., & van Gelder, P. H. A. J. M. (2020). Collision Avoidance Systems for Maritime Autonomous Surface Ships Considering Uncertainty in Ship Dynamics. IFAC-PapersOnLine, 53(2), 14614–14619. [https://doi.org/10.1016/j.ifacol.2020.12.1470](https://doi.org/10.1016/j.ifacol.2020.12.1470)

MONALISA 2.0. (2015). The international regulations for preventing collisions at sea (COLREG) from a machine perspective. Swedish Maritime Administration.

Cao, X., Wang, Z., Zhu, Y., Zhang, T., Shi, G., & Shi, Y. (2025). A Review of Research on Autonomous Collision Avoidance Performance Testing and an Evaluation of Intelligent Vessels. Journal of Marine Science and Engineering, 13(8), 1570\. [https://doi.org/10.3390/jmse13081570](https://doi.org/10.3390/jmse13081570)

Zhang, X., Wang, C., Jiang, L., An, L., & Yang, R. (2021). Collision-avoidance navigation systems for Maritime Autonomous Surface Ships: A state of the art survey. Ocean Engineering, 235, 109380\. [https://doi.org/10.1016/j.oceaneng.2021.109380](https://doi.org/10.1016/j.oceaneng.2021.109380)

Wu, C., Yu, W., Li, G., & Liao, W. (2023). Deep reinforcement learning with dynamic window approach based collision avoidance path planning for maritime autonomous surface ships. Ocean Engineering, 284, 115208\. [https://doi.org/10.1016/j.oceaneng.2023.115208](https://doi.org/10.1016/j.oceaneng.2023.115208)

Liu, K., Ding, S., Yan, L., Sun, J., Wu, S., Han, S., Li, F., & Zhou, L. (2025). COLREGs-Compliant autonomous collision avoidance and improved adaptive LOS-based motion control for USVs in complex waters. Ocean Engineering, 318, 120127\. [https://doi.org/10.1016/j.oceaneng.2024.120127](https://doi.org/10.1016/j.oceaneng.2024.120127)

Huang, Y., van Gelder, P. H. A. J. M., & Wen, Y. (2018). Velocity obstacle algorithms for collision prevention at sea. Ocean Engineering, 151, 308–321. [https://doi.org/10.1016/j.oceaneng.2018.01.001](https://doi.org/10.1016/j.oceaneng.2018.01.001)

Hu, W., Zhang, X., Guan, Z., Zhang, J., & Li, R. (2018). An improved intelligent collision avoidance algorithm for autonomous surface ships considering the COLREGs. Ocean Engineering, 151, 293–303. [https://www.sciencedirect.com/science/article/abs/pii/S0029801818300015?via%3Dihub](https://www.sciencedirect.com/science/article/abs/pii/S0029801818300015?via%3Dihub)

Raza, T., Ahmad, A. R., & Rehman, S. U. (2021). Artificial Potential Field Algorithm for Obstacle Avoidance in UAV Quadrotor for Dynamic Environment. International Journal of Computer and Information Engineering, 15(9), 350-357. [https://www.researchgate.net/publication/354520404_Artificial_Potential_Field_Algorithm_for_Obstacle_Avoidance_in_UAV_Quadrotor_for_Dynamic_Environment](https://www.researchgate.net/publication/354520404_Artificial_Potential_Field_Algorithm_for_Obstacle_Avoidance_in_UAV_Quadrotor_for_Dynamic_Environment)

Fossen, T. I. (2011). Handbook of Marine Craft Hydrodynamics and Motion Control. Wiley. [https://doi.org/10.1002/9781119994138](https://doi.org/10.1002/9781119994138)

Xue, J., Song, Y., & Hu, H. (2024). Formation Control of a Multi-Unmanned Surface Vessel System: A Bibliometric Analysis. Journal of Marine Science and Engineering, 12(9), 1484\. [https://doi.org/10.3390/jmse12091484](https://doi.org/10.3390/jmse12091484)

Li, W., Yang, Y., Yuan, W., & Su, Z. (2017). Optimal Thrust Allocation for Ship Dynamic Positioning System. In Lecture Notes in Electrical Engineering (pp. 747–754). Springer Singapore. [https://doi.org/10.1007/978-981-10-3187-8_70](https://doi.org/10.1007/978-981-10-3187-8_70)

Ren, W. (2007). Consensus strategies for cooperative control of vehicle formations. IET Control Theory & Applications, 1(2), 508–517. [https://doi.org/10.1049/iet-cta:20050401](https://doi.org/10.1049/iet-cta:20050401)

Russell, S. J., & Norvig, P. (2021). Artificial intelligence: A modern approach (4th ed.). Pearson [http://lib.ysu.am/disciplines_bk/efdd4d1d4c2087fe1cbe03d9ced67f34.pdf](http://lib.ysu.am/disciplines_bk/efdd4d1d4c2087fe1cbe03d9ced67f34.pdf)

Sørensen, A. J. (2011). A survey of dynamic positioning control systems. Annual Reviews in Control, 35(2), 123–136. [https://doi.org/10.1016/j.arcontrol.2011.03.008](https://doi.org/10.1016/j.arcontrol.2011.03.008)

Gu, Q., et al. (2023). Review of intelligent ship path planning algorithms. Paradigm Press. [https://www.paradigmpress.org/fms/article/download/1023/892/1177](https://www.paradigmpress.org/fms/article/download/1023/892/1177)

Song, Y., & Cao, X. (2024). Review of intelligent ship path planning algorithms. Frontiers in Management Science, 3(1), 90-99. [https://doi.org/10.56397/FMS.2024.02.10](https://doi.org/10.56397/FMS.2024.02.10)

Chen, Y. (2025). State-of-the-art optimization algorithms in weather routing. Ocean Engineering, 280, 113947\. [https://doi.org/10.1016/j.oceaneng.2025.11394](https://doi.org/10.1016/j.oceaneng.2025.11394)

Wang, H., et al. (2015). The optimization of ship weather-routing algorithm based on multi-dynamic elements. Applied Ocean Research, 52, 83-92. [https://doi.org/10.1016/j.apor.2015.03.001](https://doi.org/10.1016/j.apor.2015.03.001)

Hagiwara, K. (1989). A study on weather routing using optimal control. Journal of Navigation, 42(2), 260–277. [https://doi.org/10.1017/S0373463300005766](https://doi.org/10.1017/S0373463300005766)

Deb, K., & Jain, H. (2014). An evolutionary many-objective optimization algorithm using reference-point based nondominated sorting approach, Part I: Solving problems with box constraints. IEEE Transactions on Evolutionary Computation, 18(4), 577–601. [https://doi.org/10.1109/TEVC.2013.2281535](https://doi.org/10.1109/TEVC.2013.2281535)

Sea Machines. (2024). Collision & obstacle avoidance systems for autonomous vessels. [https://sea-machines.com/why-sea-machines/solutions/collision-obstacle-avoidance/](https://sea-machines.com/why-sea-machines/solutions/collision-obstacle-avoidance/)

Li, X., et al. (2019). An approach to multi-objective path planning optimization. Journal of Marine Science and Engineering, 7(12), 432\. [https://www.ncbi.nlm.nih.gov/pmc/articles/PMC6960702/](https://www.ncbi.nlm.nih.gov/pmc/articles/PMC6960702/)

Marler, R. T., & Arora, J. S. (2004). Survey of multi-objective optimization methods for engineering. Structural and Multidisciplinary Optimization, 26(6), 369–395. [https://doi.org/10.1007/s00158-003-0368-6](https://doi.org/10.1007/s00158-003-0368-6)

Coello Coello, C. A. (2006). Evolutionary multi-objective optimization: a historical view of the field. IEEE Computational Intelligence Magazine, 1(1), 28–36. [https://doi.org/10.1109/mci.2006.1597059](https://doi.org/10.1109/mci.2006.1597059)

METIS Cyberspace Technology. (2022). Augmented routing optimization with weather routing improves ship performance analytics. Safety4Sea. [https://safety4sea.com/augmented-routing-optimization-with-weather-routing-improves-ship-performance-analytics/](https://safety4sea.com/augmented-routing-optimization-with-weather-routing-improves-ship-performance-analytics/)

Dagdilelis, D. (2024). Multi-modal Sensor Fusion for Cyber-resilient Navigation of Autonomous Ships. Technical University of Denmark. [https://orbit.dtu.dk/en/publications/multi-modal-sensor-fusion-for-cyber-resilient-navigation-of-auton/](https://orbit.dtu.dk/en/publications/multi-modal-sensor-fusion-for-cyber-resilient-navigation-of-auton/)

Zuo, G., Huang, S., Chen, M., Yang, S., Lin, Y., Yang, J., & Li, C. (2024). Sensor-fusion based navigation for autonomous mobile robot. Sensors, 25(4), 1248\. [https://doi.org/10.3390/s25041248](https://doi.org/10.3390/s25041248)

Jiang, B., Wu, X., Tian, X., Jin, Y., & Wang, S. (2024). Proposal of Innovative Methods for Computer Vision Techniques in Maritime Sector. Applied Sciences, 14(16), 7126\. [https://doi.org/10.3390/app14167126](https://doi.org/10.3390/app14167126)

Fernandes Ramos, R., Strauhs, M., Neto, S. V., Paulino de Lira, A. R., Cepeda, M. A. F. S., Guaycuru de Carvalho, L. F., Marques de Oliveira Moita, J. V., & Caprace, J.-D. (2021). A Review of Deep Learning Application for Computational Vision within the Maritime Industry. [https://doi.org/10.17648/sobena-hidroviario-2021-137507](https://doi.org/10.17648/sobena-hidroviario-2021-137507)

Zuo, G., Huang, S., Chen, M., Yang, S., Lin, Y., Yang, J., & Li, C. (2024). Sensor-fusion based navigation for autonomous mobile robot. Sensors, 25(4), 1248\. [https://doi.org/10.3390/s25041248](https://doi.org/10.3390/s25041248)

